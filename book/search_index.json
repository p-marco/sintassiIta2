[
["index.html", "Sintassi Italiana 2 Dispense per gli studenti del corso KRI/SYNT2 Introduzione", " Sintassi Italiana 2 Dispense per gli studenti del corso KRI/SYNT2 Marco Petolicchio 2019-04-08 Introduzione Se il mondo ha la struttura del linguaggio e il linguaggio ha la forma della mente la mente con i suoi pieni e i suoi vuoti è niente o quasi e non ci rassicura. E. Montale, La forma del mondo, in “Diario del ’71” Questa dispensa nasce come materiale di studio per l’esame di Sintassi Italiana 2 per gli studenti triennali dell’Università Palacky di Olomouc, pensata in maniera specifica per studenti non madrelingua. Si fa riferimento a nozioni tradizionali della linguistica e degli studi sintattici rimandando, laddove si è ritenuto più pertinente, a degli studi più recenti in maniera da poter stimolare ulteriormente lo studente. Le abbreviazioni morfologiche e lo stile delle glosse interlineari aderiscono rispettivamente agli standard de facto delle annotazioni di linguistica comparativa (Boeckx 2012, consultabile online) e dello stile delle glosse di Lipsia (Comrie, Haspelmath, and Bickel 2008). Nel testo si segue l’uso standard di definire i vari gradi di accettabilità di una frase attraverso le seguenti marche tipografiche: ( ) Grammaticale (*) Agrammaticale (?) Dubbia grammaticalità (#) Grammaticale dal punto di vista sintattico ma interpretazione semantica non coerente Per qualsiasi informazione o suggerimento è possibile scrivere direttamente all’autore all’indirizzo marco.petolicchio01@upol.cz oppure aprire un issue direttamente sulla pagina del repository su Github. Quest’opera è rilasciata con licenza Creative Commons BY 4.0. Il codice sorgente è disponibile all’indirizzo http://github.com/p-marco/sintassiIta2 e le versioni del progetto sono rilasciate in DOI attraverso la piattaforma Zenodo (DOI:10.5281/zenodo.2355707). La frase marcata "],
["le-parti-del-discorso.html", "1 Le parti del discorso 1.1 Le parti variabili 1.2 Le parti invariabili 1.3 I tratti", " 1 Le parti del discorso Le parole di una lingua vengono divise all’interno di categorie grammaticali. In italiano –una lingua flessiva come buona parte delle lingue indoeuropee (Graffi and Scalise 2009)– queste suddivisioni avvengono per criteri di natura sintattica, ovvero la posizione ed il ruolo delle parole all’interno della frase. Tradizionalmente possiamo riconoscere 9 diverse parti del discorso (Salvi 2013), tra cui possiamo operare una ulteriore suddivisione: quelle (parti) variabili e quelle invariabili. 1.1 Le parti variabili In italiano si definiscono parti variabili del discorso quelle che hanno la possibilità di modificarsi sulla base di alcuni tratti o categorie grammaticali (Simone 1995, Cap.9) come il Genere, il Numero, la Persona, il Caso, il Tempo, l’Aspetto, il Modo ecc.. 1.1.1 Aggettivo L’aggettivo è un modificatore di altri elementi del discorso, soprattutto del sostantivo, con cui instaura un rapporto sintattico che si manifesta, nella maggior parte dei casi, nella concordanza grammaticale (Brutto stamani il tempo e ancora più pestifero il Tempo (Montale and Castellana 2018), Le lasagne scaldate nel micro che da solo mi sento cattivo (Fibra 2017)). Tradizionalmente possiamo suddividere la classe di aggettivi in due categorie: Determinativi: Possessivi (mia, vostre, suo) Numerali: Cardinali (due, trentatré) Ordinali (primo, quarantatreesimo) Dimostrativi (questo, quello) Indefiniti (alcuni, tutti, nessuna) Interrogativi ed esclamativi (quale?, quanti?, quale gioia!, ma che onore!) Qualificativi (forte, grande, bello, rettangolare, goloso, verde, vecchio) I determinativi esprimono alcune funzioni della referenza (per esempio il possesso), mentre i qualificativi esprimono dei caratteri quali il colore, la forma, l’aspetto, le qualità. Quella dei determinativi è una classe chiusa, mentre quella dei qualificativi è una classe aperta che prevede cioè la possibilità di espandersi in maniera indefinita. 1.1.2 Articolo L’articolo è quella particella che si accompagna al nome o ad altre parti del discorso in funzione sostantivata. In italiano esso concorda nei tratti di Numero, Persona, Genere con il sostantivo di riferimento (Grandi 2010). Le lingue del mondo non presentano tutte lo stesso comportamento nei riguardi della posizione e/o della presenza dell’articolo e possiamo trovare: Lingue senza articoli (ceco, slovacco) Lingue con articoli Proclitici (italiano, inglese) Enclitici (bulgaro, macedone) In una lingua come l’italiano, la presenza dell’articolo è lo standard, ovvero non ha una funzione specifica mentre la sua assenza assume significato. Così, per esempio, in italiano standard1 i nomi propri escludono l’articolo (Marta va in città vs. *La Marta va in città) così come è esclusa la possibilità di trovare l’articolo in combinazione con il possessivo nei nomi di famiglia (mio figlio si chiama Luigi vs. * Il mio figlio si chiama Luigi). 1.1.2.1 Definito L’articolo definito o determinativo può indicare un referente determinato, ovvero noto (Sto cercando il libro, hai visto la mia maglietta?). 1.1.2.2 Indefinito Quello indefinito o indeterminativo può essere usato per indicare un sostantivo indefinito specifico (non trovo un libro che avevo lasciato a casa) oppure non specifico (per la nuova casa vorrei trovare un inquilino simpatico). Gli articoli indefiniti non possono essere usati al plurale e la loro forma è la stessa del numero “uno” (1). 1.1.2.3 Partitivo L’articolo partitivo si usa per indicare quantità indefinite o parti di un insieme (vorrei del pane, sto cercando dei libri, la maggior parte dei ragazzi pensa solo a una cosa). Si forma dall’unione delle forme “di” con l’articolo definito (del, dello, della, dei, degli, delle). 1.1.3 Nome Il nome o sostantivo è la parte del discorso che designa entità, persone, oggetti, idee, fatti ecc. Il nome è una parte variabile, che modifica la sua flessione (morfologia flessionale) in conseguenza di alcuni tratti della parola quale il Numero, il Genere e che può modificarsi tramite l’aggiunta di morfemi che ne codificano un significato diminutivo, vezzeggiativo ecc. (morfologia derivazionale). Dal punto di vista formale possiamo dividere il nome in base ad alcune categorie grammaticali: Genere Maschile Femminile Genere comune Genere misto (osso/ossa, uovo/uova) Numero Singolare Plurale Collettivo (gregge, biblioteca) In italiano la marca di numero e di genere è resa in un unico suffisso portmanteu (cioè che testimonia diversi valori insieme), mentre in lingue agglutinanti di solito questi tratti possono essere realizzati da differenti morfemi. 1.1.4 Pronome Il pronome è quella categoria grammaticale coreferenziale del nome a cui si riferisce e sostituisce: presenta cioè lo stesso riferimento –quale può essere la persona– (referenza) del sostantivo (Ho visto Gianni. Sì, lui(=Gianni) sta molto bene; La sigaretta, Luigi la(=sigaretta) fuma dopo il caffè). I pronomi sono personali (io, tu, noi), possessivi (mio, tua), dimostrativi (questo, quello), riflessivi (io mi pettino, voi vi amate?), relativi (che, la quale), interrogativi (non so chi tu sia), numerali. La differenza tra pronome e aggettivo in alcuni casi è esclusivamente riferibile al contesto sintattico, come dimostra l’esempio seguente: La mia penna è blu, la tua è nera. ART.DEF.F.sg ADJ.POSS.F.1sg NOUN.F.sg COPULA.3sg ADJ. ART. PRON.POSS.F.2sg COPULA.3sg ADJ. ’’ L’italiano è una lingua a soggetto nullo, che permette cioè la possibilità di omettere il pronome personale in alcune costruzioni ((Io) mangio il pane con la marmellata). 1.1.5 Verbo Il verbo è la parte del discorso che codifica gli stati, gli eventi, le azioni ecc. Possiamo distinguere in esso alcuni caratteri formali quali la classe di coniugazione (-are, -ere, -ire), i tratti (aspetto, modo ecc.), il numero di argomenti (verbi transitivi, intransitivi ecc.). 1.1.5.1 Categorie del verbo Sono categorie del verbo il Tempo, l’Aspetto e il Modo (TAM). L’italiano è una lingua 1.1.5.2 Argomenti del verbo Negli studi moderni la transitività è trattata piuttosto come un continuum con degli estremi che corrispondono grosso modo al numero di argomenti del verbo. Possiamo distinguere i verbi sulla base del numero di argomenti di cui necessitano: Intransitivi Inergativi Inaccusativi Transitivi Ditransitivi 1.1.5.2.1 Intransitivi I verbi intransitivi o mono-argomentali presentano un solo argomento (Lui cammina, Lei corre) e sono divisi in due sotto-categorie. Nei verbi inergativi (dal greco ant. ἔργον érgon, “lavoro”) il soggetto ha le proprietà sintattiche tipiche di un soggetto transitivo, mentre in quelli inaccusativi il soggetto si comporta più come un oggetto delle costruzioni transitive. Sono esempio della prima sottocategoria verbi quali correre, lavorare, ridere, mentre della seconda scoppiare, sparire, cadere. Un modo per distinguere tali classi di verbi gli uni dagli altri è verificare l’ausiliare nei tempi composti: quelli inergativi presentano il verbo avere (ieri ho lavorato molto), gli inaccusativi hanno essere (dov’eri? sei sparito subito!) e l’accordo del participio passato nei tratti del Numero, possibile con gli inaccusativi e non con gli inergativi: avete lavorato duramente vs. siete spariti subito!. L’argomento dei verbi intransitivi è il soggetto (S). 1.1.5.2.2 Transitivi I verbi transitivi collegano prototipicamente due argomenti: il soggetto transitivo (A) e l’oggetto diretto (O) (Mario mangia la mela, Gli attori recitano una commedia). Le costruzioni transitive possono essere regolarmente trasformate in corrispondenti frasi passive: in questo caso l’oggetto viene posto in posizione di soggetto e il soggetto transitivo in agente: Mario mangia la mela. A VP O La mela è mangiata da Mario. S VP Ag Così, spesso, le costruzioni transitive possono essere trasformate in corrispondenti intransitive (con una certa modifica nel carico semantico dell’enunciato): Mario mangia. S VP 1.1.5.2.3 Ditransitivi e oltre I verbi di-transitivi reggono 3 argomenti: A,O e Oggetto Indiretto (IO), e possono essere passivizzati: Mario regala una rosa a Luigi. A VP O IO Una rosa è regalata a Luigi da Mario. S VP IO IO Per esemplificare un verbo tetravalente, ovvero che regge 4 argomenti, possiamo riferirci a tradurre: San Girolamo tradusse alcuni libri della Bibbia dal greco al latino. A VP O IO IO 1.2 Le parti invariabili Sono parti invariabili del discorso quelle che si presentano sempre nella stessa forma, senza cambiamenti morfologici. 1.2.1 Avverbio L’avverbio è un modificatore di altri elementi della frase come: aggettivi (Gli spaghetti sono molto buoni), verbi (Sappiamo cucinare bene gli spaghetti), ed altri avverbi (Arriveremo molto presto). Un’espressione formata da diverse parole con funzione di avverbio è detta locuzione avverbiale. Gli avverbi possono essere di modo–indicano cioè il modo dell’azione (velocemente, bene)–, di tempo (ora, mai, sempre), di luogo (qui, lì, giù), di quantità (poco, molto), di opinione (sì, no, esatto, chissà, magari), interrogativi ed esclamativi (come, perché, dove, quando), presentativi (inoltre, ecco). Gli avverbi hanno gli stessi gradi dell’aggettivo e in certi casi possono essere alterati da suffissi: Gradi Positivo (velocemente) Comparativo Di maggioranza (più velocemente) Di minoranza (meno velocemente) Di uguaglianza (tanto velocemente quanto) Superlativo Relativo (il più velocemente (possibile)) Assoluto (velocissimamente) Alterazioni Diminutivo Vezzeggiativo Accrescitivo Dispregiativo 1.2.2 Congiunzione La congiunzione è la parte del discorso che permette l’unione di sintagmi o frasi. Possono essere positive (e, anche, pure), negative (né, neanche, nemmeno), disgiuntive (o, oppure, altrimenti), avversative (anzi, ma, tuttavia, nonostante), conclusive (dunque, allorché). 1.2.3 Interiezione L’interiezione esprime un particolare atteggiamento del parlante. Sono esempi di interiezioni proprie particelle quali ah!, eh!, oh!, improprie se comprendono altre parti del discorso (zitto!, cavolo!) e locuzioni interiettive se formate da più parole (per Dio!, per amor del cielo, porca miseria). Particolarmente usata nella comunicazione orale, presenta una grande varianza all’interno dei sistemi dialettali, dando luogo a espressioni particolarmente colorite(figa, pota, cazzo, stocazzo, sticazzi, minchia, mecojoni). 1.2.4 Preposizione Le preposizioni sono poste prima del nome o di altri elementi (Sono andato a Praga la settimana scorsa; Non ho mai lavorato in Germania; Vieni prima di subito). Sono preposizioni proprie di, a, da, in, con, su, per, tra,fra, improprie dopo, tranne, salvo, verso, contro, circa, locuzioni prepositive a causa di, per mezzo di, in base a. 1.3 I tratti A questo punto possiamo trasporre alcune di queste definizioni grammaticali all’interno di una prospettiva sintattica. La prima domanda a cui possiamo tentare di dare una risposta è: cos’è una parola? E in che modo le parole si organizzano in una grammatica? Abbiamo visto infatti che le parti del discorso sono delle categorie di parole unite tra loro dal fatto che possiamo sostituire una parola da una della stessa categoria (Il libro è sul tavolo / Un libro è sul tavolo), senza cambiarne lo statuto sintattico. Rimane dunque la definizione di parola. Possiamo, dal punto di vista sintattico definire le parole come elementi linguistici che presentano dei tratti. Ad es. nel caso dei nomi, i tratti possono essere il Genere, il Numero, il Caso. Questa definizione, che non presenta complessità di natura teoretica, trova spazio in un’analisi esclusivamente sintattica e ci permette di pensare alle parole come a degli oggetti dotati di certe proprietà (i tratti). In italiano possiamo distinguere varie categorie sulla base dei tratti che presentano: Categoria Tratti Nome (N) Numero, Genere, Caso Aggettivo (A) Numero, Genere Determinante (D) Numero, Genere, Caso (Pronome) Numero, Genere, Caso, Persona Quantificatore (Q) Numero, Genere Verbo (V) Numero, Persona, Tempo, Modo, Aspetto Così, le parole sono le unità concrete della lingua, e la sintassi è quella componente che assembla le varie parti del discorso sulla base di entità più piccole della parola, i tratti. La frase marcata "],
["la-frase.html", "2 La frase 2.1 La sintassi 2.2 La frase semplice", " 2 La frase Non è facile definire cosa si intenda con il termine frase: in una prima approssimazione possiamo definirla come un’espressione linguistica dotata di significato autonomo. Possiamo distinguere dunque le frasi semplici -quelle cioè che non contengono altre frasi- da quelle complesse -vale a dire frasi composte da più frasi. Le frasi sono costruzioni linguistiche che dipendono da una ben determinata organizzazione sintattica dei contenuti, che non dipende dall’ordine lineare delle parole (la vicinanza degli elementi), bensì dalla struttura soggiacente. Questa proprietà, tipica della sintassi, è definita come dipendenza dalla struttura. Così, per es. l’accordo verbale della frase seguente non è scatenato dalla vicinanza dell’elemento, bensì dalle proprietà di quello che, almeno per ora, chiameremo soggetto, dove un soggetto plurale (gli studenti…) si accorda ad un verbo plurale: [Gli studenti bravi del professore] partono domani mattina. (*) [Gli studenti bravi del professore] parte domani mattina. 2.1 La sintassi Ora ci si potrebbe domandare per quale motivo le seguenti frasi siano l’una perfettamente grammaticale dal punto di vista sintattico ma non dotata di un senso concreto mentre l’altra presenta incoerenze sintattiche che non permettono di afferrare il significato: (#) Il gulco gianigeva le brane. (*) Quel guardano luna la bambino. Il primo esempio risulta infatti comprensibile, seppure ignoriamo i reali significati delle parole. Quello che afferriamo è infatti che un certo soggetto (un gulco), fa una determinata azione (gianigeva) su un determinato oggetto (le brane). Questa indipendenza della sintassi dal significato è una delle proprietà principali: una struttura può risultare grammaticale anche quando non vi è una corrispondenza tra la frase e il suo significato. Abbiamo accennato ad una nozione chiave, quella della grammaticalità, che possiamo esplicitare come quella proprietà di un enunciato di esprimere le proprie strutture in maniera coerente dal punto di vista sintattico. Questo ci spiega il motivo per cui il secondo esempio è inaccettabile: la costruzione sintattica esposta viola queste regole: questa è quello che definiamo con l’espressione dipendenza dalla struttura. In questa frase, per esempio, tra le tante violazioni troviamo un verbo plurale che non si accorda a nessuno dei due nomi che potrebbero fungere da soggetto (luna oppure bambino). Se nel primo esempio, dunque, la sintassi segue tali regole seppure non abbia significati, il secondo, sebbene vi siano dei significati e dei concetti immediatamente comprensibili, non risulta in una costruzione sintatticamente ordinata. 2.1.1 Le unità sintattiche: i sintagmi Così come il dominio e le regole della sintassi divergono da quelle della semantica, possiamo chiederci quali siano le unità di questo dominio, ovvero gli elementi attraverso cui si compone. Una prima risposta potrebbe essere che queste unità, questi atomi del linguaggio possano effettivamente essere le parole. Tuttavia questa distinzione potrebbe portare qualche problema per es. nell’analisi di lingue che non hanno necessariamente un’identica nozione di parole (per es. le lingue polisintetiche ecc.). Inoltre, sembrerebbe che la sintassi agisca ad un livello molto diverso da quelle del linguaggio per come lo interpretiamo in maniera intuitiva e le parole sono indicazioni utili in certi domini di descrizione ma in altri cominciano a risultare un po’ oscuri. In questo ci viene in soccorso la nozione di sintagma, coniata dal linguista ginevrino Ferdinand de Saussure dal gr. σύνταγμα2. Possiamo immaginare il sintagma come l’unità sintattica e questa unità come un mattoncino LEGO. A questo punto la proprietà della sintassi è quella di combinare questi mattoncini: questa proprietà è detta Merge (o Salda in italiano, ma qui manteniamo la definizione inglese) e permette di prendere due mattoncini (sintagmi) così da formarne un terzo. La sintassi infatti è un’operazione binaria, dove due elementi si combinano per formarne un terzo3. Mattoncini Lego come metafora dei sintagmi Possiamo dividere queste unità, che chiameremo costituenti come sinonimo di sintagma, all’interno di parentesi quadre, così da mostrare i rapporti sintattici: I topi non avevano nipoti. [ I topi ] [ non avevano [ nipoti ] ]. oppure mostrare l’organizzazione sintattica attraverso un cosiddetto diagramma ad albero come nell’esempio seguente: Figure 2.1: Rappresentazione ad albero di una frase transitiva Uno studente attento potrebbe notare qualche differenza rispetto ad una notazione ad albero precedente: Figure 2.2: Rappresentazione secondo lo schema X-barra La prima e più semplice differenza che possiamo notare è nella denominazione dei costituenti: il primo albero presenta una notazione inglese, mentre il secondo in italiano. Così Determiner Phrase (DP) corrisponde grosso modo a SN, mentre il sintagma verbale (SV) si compone di diversi livelli (VP, vP, TP), che corrispondono all’unione della radice verbale V, al sintagma v (che possiamo dire legato alla transitività -ma v è un po’ problematico) ed a quello di tempo finito T. C invece è il costituente iniziale, che nelle frasi semplici italiane non è pronunciato (ma vedremo oltre che è presente in altri contesti). Così, la derivazione procede sulla linea dei costituenti C-T-v-V. 2.1.2 Le proprietà della sintassi Le differenze tra questi due sistemi di visualizzazioni derivano però da un’importante rivisitazione teorica all’interno della teoria sintattica. Le proprietà principali della sintassi sono la ricorsività e la gerarchia. Con il termine ricorsivo definiamo quella capacità linguistica di poter aggiungere sempre ulteriore materiale linguistico ad una frase, seguendo certe regole: in pratica possiamo immaginare di poter aggiungere sempre un mattoncino Lego alla costruzione ottenuta dall’unione dei mattoncini. Definiamo questa proprietà della sintassi come generativa, e risulta in un indefinito (virtualmente infinito) meccanismo di formazione di nuove strutture4. Possiamo dire che questo generare continuamente nuovo materiale sia il motore dell’aspetto creativo del linguaggio. Questa capacità ricorsiva della sintassi prevede però un’ulteriore effetto: le strutture sintattiche presentano uguali meccanismi di formazione per cui una frase complessa ha la stessa geometria di un singolo costituente. Il minimo e il complesso, in questa descrizione linguistica, condividono le proprietà basilari di formazione. Broccolo romanesco: un esempio di ricorsività in natura Con gerarchia invece ci riferiamo a quella proprietà della sintassi, che opera su un piano diverso da quello con cui siamo soliti interagire nella lingua. La nostra esperienza linguistica quotidiana infatti è mono-dimensionale, legata all’ordine delle parole nella frase in un senso lineare. Ma il modo in cui costruiamo le frasi non è legato ad uno spazio ad una dimensione, bensì risiede in uno contraddistinto da più dimensioni, con differenti nozioni di località. Così, per esempio, le lingue non sono legate ad una organizzazione sintattica sulla base dell’ordine delle parole (per es. il soggetto non è “la parola immediatamente vicina al verbo”) bensì al loro ruolo nella struttura sintattica. 2.1.2.1 La geometria della sintassi Abbiamo definito questi piccoli mattoncini della sintassi come costituenti e abbiamo fatto riferimento ad una certa nozione di spazio sintattico. La domanda che potrebbe sorgere sarebbe a questo punto su come sia costituita la geometria della sintassi. Un costituente è un elemento sintattico costituito primariamente dalla sua testa, che ne caratterizza il tipo. Abbiamo detto inoltre che i costituenti si aggiungono sempre per via binaria, dal basso verso l’alto dell’albero di derivazione: il costituente a cui il costituente in esame si unisce via merge è detto complementatore. Esistono poi altre due posizioni, dette specificatori ed aggiunti, che insieme formano l’angolo del costituente. Figure 2.3: Raffigurazione di un costituente Possono essere presenti più specificatori ed ogni specificatore è equidistante dalla testa rispetto ad un altro specificatore dello stesso costituente: Figure 2.4: Un costituente XP Così, tradizionalmente, alcuni costituenti ospitano 0,1 o più specificatori, che a loro volta possono avere una struttura ramificata: solitamente, in una costruzione finita transitiva in italiano, VP ne ha zero e vP ne ha due. Ogni costituente presenta 1 testa ed ha uno ed un solo costituente in posizione di complementatore. Possiamo infatti dire che la testa fornisce l’etichetta del costituente corrispondente (endocentricità) e che ogni costituente viene unito ad un altro (l’operazione Merge è binaria), così da avere un solo complementatore. Figure 2.5: Una semplice derivazione sintattica Così le nozioni di precedenza e ordine risiedono nella struttura sintattica di derivazione, creando una metrica e uno spazio che presenta i propri meccanismi di formazione. Sarà utile infatti tenere a mente che quando parleremo di queste proprietà ci riferiremo primariamente, se non esclusivamente, a tale spazio sintattico. 2.1.3 I test di costituenza Possiamo definire quali sono i sintagmi di una costruzione linguistica basandoci su alcuni test, che permettono di risolvere qualche incertezza. Prendiamo come esempio la frase: Luigi insegna Geologia a Bratislava Le operazioni che possiamo compiere per catturare i sintagmi della frase sono, per esempio: Coordinazione Luigi insegna Geologia e Fisica dei Materiali a Bratislava (*) Luigi insegna Geologia e veloce a Bratislava Ellissi Luigi insegna a Bratislava e anche Maria (insegna a Bratislava) Isolamento A Bratislava (Dove insegna Luigi?) Geologia (Cosa insegna Luigi?) Non interruzione (*) a insegna Bratislava Luigi Geologia Sostituzione con proforme (p.es. pronome) Lui insegna Geologia Lui la insegna lì Spostamento A Bratislava Luigi insegna Geologia Così, per riprendere la definizione precedente, possiamo pensare alla nozione di sintagma come a quella unità sintattica che si compone solitamente di una o più parole, mentre ai costituenti come unità che possono anche essere più piccole, arrivando ben al di sotto del livello della parola. 2.2 La frase semplice Con frase semplice intendiamo una costruzione linguistica che non presenta più di un predicato verbale e i suoi argomenti. 2.2.1 Il nucleo sintattico Possiamo pensare alla frase come a una costruzione che presenti un nucleo ed un intorno. Così il nucleo è la parte necessaria della costruzione linguistica, costituita da quelli che sono gli argomenti del verbo, mentre il suo margine è formato dagli elementi circostanziali, quelli cioè che possono essere omessi senza che la costruzione linguistica presenti perdite strutturali: Gli studenti hanno visitato Praga. Gli studenti hanno visitato Praga per un viaggio d’istruzione con il Professore di matematica. Vi è inoltre una certa asimmetria tra gli elementi nucleari e quelli extra-nucleari: se i secondi appaiono con un certo grado di significazione –hanno cioè un significato ben riconoscibile che non dipende dalla costruzione– i primi non hanno, in isolamento, tali possibilità logico-formali. Così, è impossibile, per es. definire a priori quale sia la relazione che leghi un soggetto a un predicato poiché tale qualità è espressa dal predicato stesso. 2.2.1.1 Gli argomenti Il numero di argomenti nucleari dipende dalla categoria del predicato: un intransitivo avrà un solo argomento (S), un transitivo avrà 2 argomenti (A, O), un ditransitivo avrà 3 argomenti (A, O, IO) e così via. All’interno degli argomenti nucleari possiamo distinguere gli argomenti interni da quelli esterni del predicato. Sono argomenti interni quelli che ricadono all’interno della proiezione di V, esterni quelli che si trovano oltre la sua proiezione: Mario [ mangia [ la mela ] ] ARG.EXT [ V [ ARG.INT ] ] Possiamo dire che in italiano la funzione di soggetto è affidata all’elemento posto nella posizione più alta della struttura argomentale, controllandone l’accordo verbale, mentre gli argomenti interni del predicato sono rappresentati dall’oggetto diretto (O) e indiretto (IO). Così, se nelle costruzioni transitive, abbiamo un solo argomento interno, nelle ditransitive ne troviamo 2, che si trovano nelle posizioni di Spec,VP e complementatore di VP: Figure 2.6: Transitivi e ditransitivi La costruzione sintattica degli argomenti ruota sulla struttura tematica degli argomenti, così che in italiano una costruzione frase può presentare diversi argomenti5: Luigi mangia un rohlik. AGENTE VP PAZIENTE Giovanni pittura il muro. AGENTE VP TEMA Il vento muove le foglie. CAUSA VP TEMA Maria ha ricevuto una lettera. DESTINATARIO VP TEMA Gli studenti odiano l’esame di sintassi. ESPERIENTE VP TEMA La scatola contiene molti biscotti. ORIGINE/AGENTE VP TEMA La definizione di alcuni argomenti si muove lungo una scala: un soggetto non è esclusivamente “colui che effettua un’azione”, bensì una categoria di ruoli tematici in funzione del verbo di riferimento. Così, tornando alla distinzione precedente dei verbi intransitivi in due categorie, possiamo notare che i verbi inergativi presentano di solito un argomento più vicino all’agente (Mario mangia), mentre gli inaccusativi più vicini al tema/paziente (Luisa è arrivata). In questo modo possiamo definire gli argomenti nucleari di una frase come quelli che presentano un tratto tematico, mentre i circostanziali non hanno tratti tematici associati. 2.2.2 La nozione di movimento Se qualcuno ci chiedesse se c’è qualche forma di movimento in sintassi, saremmo portati a pensare p.es. a costruzioni tipiche in questo senso: le dislocazioni (in senso lato) e le interrogative. Prendiamo infatti una frase interrogativa e immaginiamo di voler avere delle informazioni rispetto all’argomento interno. Questo è un esempio di movimento WH (wh-movement), dall’inglese –dove il WH indica i corrispondenti interrogativi (what, when, where, who, why). Nell’esempio seguente infatti l’argomento interno del verbo è stato spostato in un punto molto più alto e per farlo ha richiesto che anche il verbo si spostasse più in alto della sua posizione originaria: Mario [ mangia [ una mela ] ] Cosa i [ mangia j [ Mario [ tj [ ti ] ] ] ] [ TP [ DPk Mario ] [ mangia [ vP [ DP tk ] [ [ DPi una mela ] [ v [ VP [ V [ DP ti ] ] ] ] ] ] ] [ CP [ DPi Cosa ] [ [ C mangia [ TP [ DPk Mario ] [ tj [ vP [ DP tk ] [ [ DPi ti ] [ v [ VP [ V [ DP ti ] ] ] ] ] ] ] ] Poiché come abbiamo già visto, la sintassi procede da sotto a sopra in maniera endocentrica, tutti i movimenti si collocano “a sinistra” dell’albero di derivazione e procedono anche loro da sotto a sopra. Esattamente come nell’operazione di Merge, dove abbiamo una derivazione che procede per via binaria, in maniera identica si produce il movimento. Così possiamo chiamare l’operazione di Merge esterno quella che permette l’unione della struttura con qualcosa di nuovo, mentre con Merge interno l’unione con qualcosa che è già presente nella struttura, ovvero il movimento. Ma il movimento in sintassi non si limita agli spostamenti o alle dislocazioni, bensì a tutta la geometria della sintassi stessa. Precedentemente abbiamo fatto riferimento alla nozione di tratto e alla sua centralità, tale che ora potremmo domandarci se non fossero proprio queste proprietà degli oggetti sintattici ad essere, in qualche modo, coinvolti in tale processo. Tale domanda coglierebbe infatti nel segno: sono proprio loro! Gli oggetti sintattici entrano infatti nello spazio di derivazione sintattica come un insieme di tratti: alcuni tra questi che già sono provvisti di valore, altri che lo avranno durante la derivazione. Così, se p.es. l’oggetto sintattico “animali” presenta già i tratti di [+animato, +plurale, +maschile] ecc., il verbo “guardare” non ha ancora indicazioni su tempo, numero, persona ecc. In maniera non del tutto precisa potremmo dire che questi oggetti sintattici, prima di diventare parole a tutti gli effetti, hanno bisogno di alcune trasformazioni. Torniamo allora all’esempio in cui ci chiedevamo cosa mangiasse Mario. Come abbiamo visto, questa costruzione presenta un movimento wh dell’argomento interno. Ma non è l’unico elemento a muoversi: gli argomenti hanno bisogno del Caso, che in una lingua come l’italiano è astratto, ovvero non realizzato morfologicamente6, ma in altre lingue (come quelle slave, il tedesco, l’hindi, il finlandese ecc.) il caso è un elemento morfologico e non solo sintattico. Ci riferiamo all’insieme dei tratti di Persona, Numero, Genere e Caso come tratti-phi (φ features). Questa operazione di valutazione dei tratti (checking) avviene tra due teste in maniera simmetrica. Figure 2.7: Valutazione dei tratti Quindi, nel caso in esame, l’argomento interno risalirà nella posizione di Specificatore di vP per valutare i tratti phi e ulteriormente sino alla posizione di Spec,CP per la valutazione del tratto [wh]. Il luogo in cui avvengono tali valutazioni in sintassi varia da lingua a lingua, p.es. in mandarino l’oggetto può rimanere nella sua posizione classica anche quando vi è un tratto wh. In italiano, invece, possiamo dire che: V si occupa di valutare il ruolo tematico degli argomenti interni; v si occupa del ruolo tematico dell’arg.ext e del caso dell’arg.int (ACCUSATIVO); T si occupa del tratto di finitezza, che coincide con il NOMINATIVO e con l’accordo delle phi; C è un complesso sistema con una sua struttura, che si occupa di molti tratti (focus, topic, wh ecc.). Così, la derivazione completa della frase “Cosa mangia Gianni” può essere visualizzata come segue: Figure 2.8: Costruzione con movimento wh 2.2.3 Frasi nominali Sono frasi nominali quelle in cui non appare il predicato. Sono sostanzialmente legate ad esigenze comunicativo-pragmatiche quali divieti, enfasi ecc. oppure ricadono in una precisa scelta stilistica come nel linguaggio giornalistico: Vietato fumare. Biglietti, per favore! Studenti in vacanza per la settimana bianca. Di solito le frasi nominali non sono particolarmente complesse e possono essere utilizzate a loro volta quale argomento di una frase complessa o di un periodo. Per gli scopi di questa dispensa presenterò una definizione che è distante da quella di Saussure.↩ Per uno studio aggiuntivo della materia sintattica si può consultare Chomsky (1995); Donati (2008); Graffi and Scalise (2009) .↩ La sintassi permette di agire in via infinita, ma altre limitazioni fisiche (per es. la memoria) impediscono di sperimentare tale uso infinito↩ Bisogna prestare attenzione al fatto che TEMA qui rappresenta un argomento tematico (un ruolo semantico e sintattico), mentre in linguistica strutturale il TEMA è opposto al REMA per quanto riguarda l’informazione.↩ In italiano una asimmetria tra nominativo e accusativo è presente nei pronomi, dove i nomi viceversa hanno neutralizzato il paradigma causale derivando, in massima parte, dall’accusativo latino.↩ "],
["la-frase-complessa.html", "3 La frase complessa 3.1 Coordinazione, giustapposizione, subordinazione 3.2 La frase principale 3.3 La frase subordinata", " 3 La frase complessa Tutta questa dispensa si focalizza sulla frase complessa. Possiamo definire la frase complessa come quella formata dall’unione di più frasi attraverso diverse strategie sintattiche e che permette una certa gerarchia delle varie frasi. 3.1 Coordinazione, giustapposizione, subordinazione Se fino a questo momento ci siamo concentrati sulla frase semplice –quella che presenta un predicato verbale e i suoi argomenti– ora possiamo cominciare ad affrontare il vero nucleo del discorso: la frase complessa ed i modi attraverso cui possiamo unire più frasi tra loro. Due frasi possono essere unite attraverso una coordinazione (paratassi) se si trovano allo stesso livello –vale a dire che possono risultare come frasi a sé: Luigi insegna geologia e Maria è una cantante. Misura attentamente la testa del nostro/ bambino e non torcere adesso il suo piede/ impercettibile (Sanguineti 1956, Erotopaegnia 3) Possiamo distinguere diversi tipi di congiunzioni coordinanti che mettono in relazione due elementi, basandoci sulla qualità di tale coordinazione: avversative: opposizione Volevo andare in cajovna ma è chiusa disgiuntive: alternativa Preferisci il caffè o una tisana? esplicative: riformulazione di qualcosa già detto Il costituente di tempo finito è TP, ovvero Tense Phrase conclusive: introducono l’effetto di una causa o di un motivo Il pivovar era chiuso quindi siamo andati a ballare Le congiunzioni possono a loro volta combinarsi tra loro quando c’è una certa continuità nel rapporto di coordinazione. Così per es. e ma risulta quasi incomprensibile per un parlante nativo, mentre e invece, ma invece, e quindi, ma però risultano comprensibili anche se possono essere condannate dalla norma linguistica e quindi inadatte a registri alti della lingua (è il caso p.es. di ma però, estremamente colloquiale). Non necessariamente le frasi coordinate sono frasi principali, ma possiamo avere una coordinazione tra strutture di livello secondario ecc: Hanno sicuramente molti soldi perché Luigi insegna geologia e Maria è una cantante. Così, “Hanno sicuramente molti soldi” è la frase principale, mentre “perché L.insegna” è una subordinata della principale e “e Maria è una cantante” è la coordinata della subordinata. Così, ogni subordinata ha una frase reggente, la quale può essere a sua volta una principale o una subordinata, come in: Hanno sicuramente molti soldi perché hanno comprato una casa che hanno pagato moltissimo. Qui la frase “che hanno pagato moltissimo” continua il discorso della frase reggente “hanno comprato una casa”. Così la frase reggente non è per forza una principale e in questo esempio abbiamo una principale, una subordinata di 1° grado e una di 2°. In maniera simile, le costruzioni paratattiche possono essere unite per giustapposizione. In questo caso non vi saranno elementi lessicali ad unirle, bensì segni di punteggiatura: Piove. Fa freddo. Tale costrutto sintattico è particolarmente produttivo in letteratura, di cui valga come testimonianza un estratto di un sonetto erotico di Patrizia Valduga, esempio di virtuosismo stilistico: Vieni, entra e coglimi, saggiami provami…/ comprimimi discioglimi tormentami…/ infiammami programmami rinnovami./ Accelera… rallenta… disorientami. (Valduga 1982) Bisogna aggiungere che negli studi sintattici il fenomeno della coordinazione è particolarmente dibattuto e presenta diversi approcci per la sua spiegazione. Ai fini di questa dispensa sarà forse utile utilizzare una notazione che presenti un costituente dato dalla testa della congiunzione e i 2 elementi in posizione l’uno di Specificatore, l’altro di Complementatore, che chiameremo con il simbolo della E-commerciale “&amp;”: Figure 3.1: Il costituente di congiunzione 3.2 La frase principale All’interno della frase complessa, la proposizione principale è quella di rango più alto, ovvero quella da cui dipendono in maniera diretta o indiretta le subordinate del periodo: Non siamo andati in cajovna [perché era chiusa]. Se l’esempio precedente ci mostra una frase semplice sintatticamente autonoma, che ha saturato il suo nucleo sintattico, (non siamo andati in cajovna) come proposizione principale, non sempre la principale gode di tale autonomia, dove presenta come argomento una proposizione, ovvero il suo nucleo sintattico non è saturo ma necessita di un’altra frase: Credo che non andremo in cajovna In maniera identica tale distinzione può essere fatta per proposizioni secondarie che reggono a loro volta delle subordinate: Credo [che non andremo in cajovna [perché è chiusa]] Credo [che stasera non sappiamo [dove andremo]] 3.3 La frase subordinata Così come abbiamo fatto riferimento agli argomenti della frase semplice, così possiamo riferirci anche alla sintassi della frase complessa, dividendo queste frasi complesse all’interno di categorie che specificano il ruolo argomentale rispetto al nucleo della principale. Così una prima distinzione può essere operata tra: Proposizioni argomentali Le proposizioni fanno parte del nucleo della reggente Non argomentali Così come i circostanziali, non contribuiscono al nucleo principale ma sono legate alla reggente da relazioni logico-semantiche (tempo, concessione ecc.) Relative Modificano un sintagma nominale della reggente A queste possiamo unire un’altra distinzione tra le proposizioni esplicite –che contengono un verbo di modo finito– e implicite con un verbo di modo indefinito. Le prossime sezioni della dispensa si focalizzeranno sulla spiegazione dei diversi tipi di proposizione. La frase marcata "],
["le-proposizioni-argomentali.html", "4 Le proposizioni argomentali 4.1 Soggettive 4.2 Oggettive 4.3 Oblique 4.4 Interrogative indirette", " 4 Le proposizioni argomentali Finora abbiamo studiato gli argomenti come sintagmi nominali in uno stretto rapporto con il predicato. Ora possiamo invece vedere cosa succede quando questi argomenti hanno una struttura verbale e non nominale. Poiché, come abbiamo visto, la presenza di un verbo permette la definizione della frase, ci troveremo dunque di fronte a strutture di frasi complesse in cui altre frasi possono valere come argomenti. Le proposizioni argomentali o completive sono subordinate che rivestono la funzione sintattica di argomento della reggente, ovvero la completano: Uno sbaglio può capitare Può capitare di sbagliare Converrà ricordare un momento che gli argomenti sono quei sintagmi (o gruppi di sintagmi) che si trovano in una relazione nucleare o circostanziale con il predicato e come abbiamo visto sono 1 (intransitivi), 2 (transitivi), 3 (ditransitivi) e così via. Così negli alberi sintattici possiamo studiare le posizioni argomentali (qui raffigurate dopo che i movimenti hanno avuto luogo): l’argomento esterno (A nelle transitive, S nelle intransitive) in Spec, TP; l’argomento interno O in Spec,vP e l’argomento interno IO come complementatore di VP: Figure 4.1: Struttura argomentale Tenendo a mente questa struttura argomentale, possiamo ora cominciare a sostituire i DP, quindi i costituenti nominali, con vere e proprie proposizioni –che assumeranno dunque il nome di argomentali. 4.1 Soggettive Le soggettive sono quelle frasi subordinate che occupano lo spazio sintattico del soggetto della reggente e possono essere distinte in esplicite se il modo del predicato della subordinata è finito (condizionale, congiuntivo, imperativo, indicativo) ed implicite quando indefinito (infinito, gerundio, participio). È importante che si stia bene. È importante stare bene. Forniamo di seguito due rappresentazioni ad albero delle seguenti frasi, in cui la prima mostra una frase semplice con un DP nello spazio dell’argomento esterno e la seconda una intera frase CP: [Il poco studio di Mario] preoccupa i genitori Figure 4.2: Frase con DP nello spazio soggetto [Che Mario studi poco] preoccupa i genitori Figure 4.3: Frase con CP nello spazio soggetto Le soggettive hanno come predicato verbi impersonali o usati impersonalmente: accadimento (accadere, occorrere, capitare) o evidenza (parere, sembrare, risultare, apparire) psicologici (allarmare, divertire, interessare, disturbare, appassionare, seccare) verbi di opinione, di speranza, del dire con “si passivante” (si dice, si pensa, si crede, si ritiene, si spera, si teme) impersonali con verbi copulativi (essere, sembrare, parere) Per la seguente parte si fa riferimento a (Renzi 1988, 660 e sgg.). 4.1.1 Predicative 4.1.1.1 Con aggettivo Nelle costruzioni copulari con aggettivo in cui la subordinata funge da soggetto, quest’ultima può precedere o seguire il predicato: È chiaro [che tu non ti sia preparato a sufficienza] È inutile [affaticarsi tanto] [Che gli studenti non studino filosofia] è inammissibile [Che Mario si sia affaticato tanto] è stato inutile Tendenzialmente, in posizione posposta al predicato, non vengono precedute dalla preposizione di –escluso in alcuni casi per motivazioni stilistiche (stile molto ricercato): (*) È inutile di affaticarsi tanto (*) È vergognoso di approfittare della situazione Sebbene in tutte le frasi soggettive, l’infinito è più frequente di un modo finito, la forma temporalizzata è perfettamente accettabile (con restrizioni se in posizione iniziale). 4.1.1.2 Con avverbio o SP Tipiche delle costruzioni idiomatiche, hanno come predicato un avverbio o un SP. Se con SP la loro posizione è libera, nel caso della predicazione avverbiale è lecito solo l’uso posposto: È bene [che ci intendiamo subito] [Rassegnarsi al peggio] non è da lui 4.1.1.3 Con SN Poiché i sintagmi nominali (SN e DP) hanno la possibilità di esprimere un soggetto, a differenza di sintagmi aggettivali, avverbiali e preposizionali, non sempre la soggettiva è il soggetto vero e proprio. Nonostante questa possibilità, in linea di massima lo è. Le soggettive con SN presentano una predicazione con un elemento nominale: [Acquistare una casa così costosa] è una follia È un peccato [che Fabio abbia smesso di suonare] Come abbiamo visto è possibile sia la posizione anteposta che posposta al predicato. La frase predicativa può essere resa con il pronome lo: [Acquistare una casa così costosa] lo è [Che Fabio abbia smesso di suonare] lo è 4.1.2 Specificative Le strutture specificative sono simili a quelle predicative appena viste ma la soggettiva non è il soggetto né il predicato, mentre la copula non ha un valore predicativo quanto di identità tra la proposizione e la nozione designata da SN. L’SN è ristretto ad una categoria che indica un’azione mentale, un concetto, un atteggiamento. L’uso della preposizione di non è obbligatorio: La decisione è (di) rimanere qui (*) L’ospite è di rimanere qui A differenza delle costruzioni predicative, non può essere pronominalizzato da lo: (*) La decisione lo è (*) L’ospite lo è 4.1.3 Identificative Qui le subordinate hanno la funzione di soggetto di un’identità: [Fare certe domande] significa non aver capito l’esame [Esprimere le proprie idee] non vuol dire soffocare quelle altrui. Può apparire la preposizione di: Poter essere promossi implica (di) aver studiato molto Possiamo avere strutture nominali che indichino un contenuto proposizionale: [La promozione] implica di aver studiato molto Poter essere promossi implica [il molto studio] Risulta possibile la posizione postverbale come fenomeno di dislocazione a destra (che tratteremo alla fine del corso): Implica di aver studiato molto, essere promossi Appare possibile l’uso del verbo essere per segnalare l’identità, ma non è ammessa la forma temporalizzata: (*) [Fare certe domande] è [che non si capisca l’esame] (*) [Che tu faccia certe domande] è [che non hai capito l’esame] (*) [Che tu faccia queste domande] è [non capire l’esame] 4.1.4 Verbi impersonali Con i verbi impersonali la subordinata si comporta da soggetto sintattico ma non è il soggetto della predicazione: Succede [di sbagliare] Si dice [che Mario ama Luigi] In linea di massima, se la subordinata è effettivamente il soggetto allora possiamo trovarla prima o dopo il verbo, senza la preposizione di. Negli altri casi la proposizione è interpretabile come complemento e preceduta da di. Questa seconda classe è composta soprattutto da verbi inaccusativi, sebbene anche la prima classe ne comprenda alcuni. Nel caso di verbi transitivi, la soggettiva rappresenta il soggetto. 4.1.4.1 Soggetti di verbi transitivi Non sono introdotte da di e non possono essere cliticizzate da ne. Riguardano verbi quali allarmare, interessare, disturbare: [Il tuo aiuto] mi disturba Mi disturba [che tu sia sempre pronto ad aiutare] 4.1.4.2 Soggetti di verbi inaccusativi Generalmente non introdotta da di, può precedere o seguire il predicato. Il ruolo tematico dell’esperiente è reso in questi verbi con il caso dativo: A Mario è bastato [aver detto quelle cose] 4.1.4.3 Complementi di verbi inaccusativi Appare in genere in posizione postverbale, preceduta da di: Mi pare [di aver capito bene] Succede [di dover decidere in fretta] Se il verbo reggente è accompagnato da un altro elemento p.es. negazione, argomento, avverbio ecc., la frase soggettiva può apparire in posizione preverbale introdotta necessariamente dalla preposizione: [Di dover decidere in fretta] capita a tutti (*) [Dover decidere in fretta] capita a tutti Con i verbi dispiacere, rincrescere e premere la preposizione è facoltativa: Mi dispiace [(di) aver detto quelle cose] 4.1.4.4 Rapporti tra soggettive e SN Con la maggioranza degli impersonali può apparire un SN dal valore proposizionale al posto della frase: È accaduto [un fatto inatteso] È accaduto [che Gianni è stato arrestato] Alcuni verbi, come bisognare e parere non hanno un complemento nominale: (*) Bisogna [una persona esperta] Bisogna [che arrivi una persona esperta] (*) Mi pare [l’incapacità di Gianni] Mi pare [che Gianni sia incapace] 4.2 Oggettive Se, come abbiamo visto finora, le soggettive sono proposizioni subordinate che occupano lo spazio sintattico dell’argomento esterno della frase reggente, le oggettive e le indirette sono quelle che si trovano nelle posizioni degli argomenti interni: Morivo e non volevo non morire (Stalinista, Giudici 2014) 4.2.1 Transitivi senza preposizione Questa classe di frasi è caratterizzata da una certa continuità semantica tra i verbi che introducono l’infinitiva oggettiva; sono dunque verbi di volontà o che designano un certo atteggiamento rispetto a un’azione o ad uno stato: adorare, amare, desiderare, gradire, odiare, preferire ecc: Mario vuole trascorrere le vacanze con Luisa Non è sempre possibile usare una forma temporalizzata. Per es. ardire e osare difficilmente possono reggere una subordinata con un soggetto diverso dalla reggente: (*) Ardisco che Luisa lavori Diversamente, è obbligatoria la subordinata temporalizzata se il soggetto della reggente è diverso da quello dell’oggettiva: Desidero che Luisa faccia il mio lavoro Ad eccezione di pochi verbi (ardire, intendere, osare), i restanti possono reggere un complemento oggetto: Mario desidera l’automobile a gasolio Questi verbi possono essere pronominalizzati con lo: Mario gradisce partire di sera e anch’io lo preferisco (*) Mario osa partire di sera e anch’io lo preferisco Questa classe di verbi conosce una certa variabilità circa la presenza della preposizione davanti all’infinito della subordinata, di natura stilistica: Per questa sera preferisco (di) cenare tardi Nessuno di questi verbi può però presentare la preposizione a in questi contesti: (*) Per questa sera preferisco a cenare tardi 4.2.2 Transitivi con preposizione “di” Questa classe di verbi conosce una certa affinità semantica: sono verbi dichiarativi (accennare, assicurare, dichiarare, dimostrare, dire, negare, omettere, telefonare, telegrafare, ecc.), epistemici (accettare, apprendere, immaginare, sapere, sognare, trovare, ecc.), di comando, permesso e divieto (comandare, imporre, ordinare, permettere, vietare, ecc.) ed una classe che copre diverse aree legate da un certo atteggiamento di volontà (pretendere, volere, aspettare, cercare, evitare, sopportare, tentare). La costruzione temporalizzata è possibile quasi sempre, ma solitamente i verbi di comando e permesso richiedono l’infinito: Gianni ha garantito che il treno partirà in orario Gli studenti avevano proposto che la lezione venisse spostata Ti proibisco di parlare Ti ordino di stare calma In questa classe è possibile l’omissione del complementatore che a patto che (i) il verbo sia di un certo gruppo e (ii) la subordinata sia un’oggettiva a tutti gli effetti e non una espansione del sintagma nominale: Non credo (che) si possa far molto Spero (che) sia frutto della tua immaginazione Tra i verbi che possono reggere una oggettiva senza complementatore troviamo capire, credere, dire, pensare, temere, sperare, ecc. 4.3 Oblique Così come le soggettive si trovano nello spazio sintattico del soggetto e le oggettive in quello dell’oggetto, le proposizioni oblique sono argomentali nello spazio dell’oggetto indiretto. Sono possibili soprattutto costruzioni con verbi riflessivi, a cui ne vanno aggiunti altri: accorgersi, avvedersi, assicurarsi, contare, curarsi, disperarsi, dubitare, meravigliarsi, occuparsi, parlare, pentirsi, soffrire, vergognarsi. Nessuno di questi verbi è transitivo e quasi tutti accettano un argomento nominale; la proposizione argomentale è introdotta dalla preposizione di: Mario ha parlato del suo futuro Luisa si è illusa della vittoria Mario ha parlato di cosa vuole fare da grande Luisa si è illusa di aver vinto Con alcune eccezioni, è possibile pronominalizzare l’indiretta attraverso il clitico ne: Il professore si è dimenticato di spiegare l’argomento Il professore se ne è dimenticato Se introdotte da che (p.es. al congiuntivo), non presentano anche la preposizione di: Penso (*di) che tu debba mantenere le promesse Molti verbi di questa classe reggono solo l’infinito (contare, curarsi, degnarsi, disperarsi, fantasticare, ecc.) mentre pochi ne permettono anche la costruzione temporalizzata (accorgersi, assicurarsi, avvedersi, dimenticarsi, disperare, meravigliarsi, ricordarsi, ecc.). Verbi come parlare e fantasticare sono di solito privi di complemento frasale e non consentono la forma temporalizzata, salvo nella lettura fattiva attraverso l’aggiunta della costruzione “il fatto che”: Parlavamo di fare una gita Parlavamo del fatto che faremo una gita 4.4 Interrogative indirette Sono proposizioni subordinate che esplicitano una domanda o un dubbio, introdotte dalle congiunzioni se, come, perché, quando, quanto e dagli aggettivi e pronomi interrogativi chi, che cosa, cosa, quale, quanto: Mi chiedo [chi sia lo sposo] Luisa non sa [se andrà in vacanza con Mario] Poiché le interrogative indirette sono argomentali che non presentano marche prosodiche o segni di interpunzione tipici delle interrogative dirette (Che ore sono?), la loro lettura interrogativa è data dal verbo reggente che codifica una condizione di dubbio o non conoscenza. La frase marcata "],
["le-proposizioni-non-argomentali.html", "5 Le proposizioni non argomentali 5.1 Avversative 5.2 Causali 5.3 Comparative 5.4 Concessive 5.5 Condizionali 5.6 Consecutive 5.7 Dichiarative 5.8 Eccettuative 5.9 Esclusive 5.10 Finali 5.11 Limitative 5.12 Modali 5.13 Strumentali 5.14 Temporali", " 5 Le proposizioni non argomentali Se come abbiamo mostrato finora le subordinate possono essere utilizzate in funzione di argomenti sintattici della reggente –sia come soggetto che come oggetto diretto e indiretto– un’importante categoria delle subordinate è rappresentata da quelle proposizioni che non hanno valore argomentale. Così queste frasi si presentano come dei circostanziali, che presentano ognuno un tipico modo di codificare il rapporto delle informazioni tra reggente e secondarie, instaurando ora un rapporto di dipendenza e causalità, ora uno di negazione, comparazione, e così via. Come già visto per le argomentali, rimane tipica di tutte le subordinate la possibilità di essere resa in maniera esplicita –con un verbo di modo finito– o implicita. Anche qui, come già visto nelle argomentali, potrebbero esserci delle differenze tra le forme delle preposizioni nel modo in cui possono accettare tale variazione e sulle preposizioni e i costrutti utilizzati. Vedremo nel dettaglio la maggior parte delle subordinate non argomentali qui di seguito. Spesso è possibile trovare nei manuali la dicitura di proposizioni avverbiali per riferirci a questo tipo di subordinazione: avverbiali e non argomentali valgono sostanzialmente per significare la stessa cosa ma qui si preferisce la distinzione tra argomento/non argomento per esplicitare la loro funzione nei riguardi del nucleo sintattico della reggente. Sebbene ciascuna di queste classi di subordinate sia introdotta da un certo numero di elementi lessicali tipici, spesso alcune subordinate usano tali elementi in maniera non strettamente aderente al significato originario. 5.1 Avversative Le subordinate avversative esplicite si avvalgono di introduttori lessicali mutuati da quelle temporali (mentre, quando) e relativo (laddove), ma codificano un rapporto di contrapposizione tra l’evento della reggente e quello dell’avversativa: Luigi non lavora, mentre Mario è avvocato A volte è possibile trovare invece usato come rafforzativo (Luigi non lavora, mentre invece Mario è avvocato). Vi è di solito una pausa intonativa tra le due frasi. Non sempre risulta chiarissimo distinguere tra un uso perfettamente temporale ed uno avversativo, e su tale ambiguità può operare una scelta stilistica da parte di un autore: Promettevo di portarti via / Quando l’auto nemmeno partiva (Fibra 2017) In questi casi si può dire che se invertiamo l’ordine delle frasi la lettura sarà probabilmente temporale, mentre nel costrutto avversativo la subordinata segue la reggente (Bianco 2017, 95). Le avversative implicite si avvalgono di introduttori quali anziché, piuttosto che ecc. e il verbo all’infinito: Piuttosto che sposarmi, preferisco farmi prete Anziché studiare per il test, gli studenti hanno preferito andare al lago 5.2 Causali La funzione di queste frasi è instaurare un rapporto causale con l’evento della reggente, esplicitandone la causa o il motivo per cui quest’ultimo si verifica. Le causali esplicite sono introdotte da diverse congiunzioni (perché, poiché, siccome ecc.) e locuzioni (dal momento che, date che, visto che, ecc.): Lo perdonavo [perché mi faceva ridere] (N. Frassica, in Il Fatto Quotidiano, 18/03/2019) Mi sono innamorato di te [perché non avevo niente da fare] (L. Tenco) lo fanno per salvare le poltrone [visto che l’80% di loro se va a casa] (M. Renzi, in Repubblica, 18/02/2019) Certi introduttori impongono al costrutto un certo ordine di precedenza. Così, con perché la subordinata non può precedere la reggente, mentre con siccome –al contrario– essa la precede: [Siccome la politica non ci è riuscita], si sperava che fosse il Politecnico a risolvere il rebus di piazza Baldissera (S. Parola, in Repubblica, 07/03/2019) La Tav si farà [perché il vero capo del governo si chiama Matteo Salvini] (N. Zingaretti, in Repubblica, 10/03/2019) Quando i soggetti delle frasi sono coreferenti –si riferiscono, cioè allo stesso SN– possiamo avere la forma implicita: Per + Infinito L’imputato è stato assolto per non aver commesso il fatto i tuoi occhi assunti da tre anni/ i tuoi occhi per loro,/ ormai buoni per setacciare spiagge con la scusa del corallo/ o per buttarsi in un cinema con una pietra al collo/ e troppo stanchi per non vergognarsi/ di confessarlo nei miei (F. De André, Quando verranno a chiederti del nostro amore) Participio passato Uccise la compagna, ottiene le attenuanti perché disperato (M. Giannini, in Repubblica, 13/03/2019) Poiché infortunato, è stato costretto ad abbandonare il campo Gerundio Avendo studiato da tempo la piazza […], mi era sembrato doveroso […] dare una possibile soluzione (A. Capasso, in Repubblica, 15/02/2019) Avendo studiato a Firenze, ho sempre mantenuto riserve su marketing territoriale e turismo (F. Bellomo, in Repubblica, 05/05/2018) Spesso un rapporto di causazione (causa o motivo) presuppone un certo grado di successione temporale tra gli eventi descritti, e questo potrebbe spiegare il motivo per cui alcuni introduttori dal valore originario temporale abbiano esteso il loro uso in questi contesti (dal momento che, quando, ecc.). 5.3 Comparative Queste subordinate esprimono una comparazione di uguaglianza o disuguaglianza rispetto a un costituente della reggente, dove il costituente della reggente è detto “primo termine di paragone” e la subordinata è il “secondo termine di paragone”. Il secondo termine di paragone può presentare una negazione pleonastica –che non cambia il significato della frase– esclusivamente nelle comparazioni di disuguaglianza: Salvini è più fragile di quanto non dicano i sondaggi (in L’Espresso, 08/03/2019) Ma il caudillo sembra meno forte di quel che proclama (A. Lombardi, in Repubblica, 28/01/2019) Per alcune specie, tutelare gli individui che fungono da ‘archivi’ di conoscenza sociale risulta importante tanto quanto lo è tutelare l’habitat critico di cui necessita la specie, come per esempio nei gruppi matriarcali degli elefanti (in Repubblica, 12/03/2019) Nella forma implicita presentano il verbo all’infinito: Mi piace più mangiare che cucinare 5.4 Concessive Il rapporto di concessione si instaura tra una causa che non impedisce lo svolgimento dell’evento (causa frustrata): L’utile non è il fine della poesia, benché questa possa giovare (G. Leopardi, Zibaldone) La subordinata concessiva utilizza un certo numero di introduttori e può presentarsi in diverse costruzioni: congiunzioni (benché, malgrado, nonostante ecc.) e locuzioni (per quanto ecc.) con il congiuntivo locuzioni (con tutto che) e avverbi (neanche, nemmeno, neppure, pure) e dalla congiunzione se con l’indicativo pronomi e aggettivi indefiniti [o avverbi] (checché, qualsiasi, comunque, dovunque) con il congiuntivo dalla costruzione per+AGG+che+essere con congiuntivo Le concessive implicite sono possibili quando il soggetto delle due proposizioni è coreferenziale: Pur ballando (Luisa)/*Mario male, Luisa è andata alla festa Per essere italiano, parla bene l’inglese Si può procedere a trasformare la concessiva in avversativa, mentre non è sempre possibile il contrario: Mario fuma benché faccia male Mario fuma, mentre fumare fa male 5.5 Condizionali La proposizione condizionale è una subordinata, introdotta nella maggior parte dei casi dall’operatore “se”, che esplicita la condizione da cui dipende l’avverarsi dell’evento descritto nella proposizione reggente. L’insieme costituito dalla reggente (apodosi) e dalla subordinata (protasi) è detto periodo ipotetico. Prese singolarmente, la protasi e l’apodosi possono essere frasi semplici o a loro volta complesse: Ma se io avessi previsto tutto questo […] forse farei lo stesso (F. Guccini, L’avvelenata, 1976) Se il treno non è in ritardo e i vagoni non sono troppo affollati, faremo un viaggio comodo e arriveremo in tempo per la partita Non è necessario che l’apodosi sia la proposizione principale, ma può essere a sua volta una subordinata della principale, tale che la protasi sia subordinata della subordinata: Mi hanno detto che dovrò studiare bene, se voglio passare l’esame Con la protasi si ipotizza una condizione che, soddisfatta, permette il verificarsi di quanto espresso nell’apodosi. Possiamo distinguere 4 tipi di periodo ipotetico con la subordinata esplicita, in considerazione dei modi verbali di protasi e apodosi e del tipo di fatto descritto: Della realtà Quando il fatto descritto nella protasi è un evento molto probabile o reale Se una cosa mi piace, la compro Della possibilità Quando il fatto è probabile ma non certo Se mi chiedesse di tornare da lei, lo farei Dell’irrealtà (presente) Descrive una ipotesi irrealizzabile, nel presente Se fossi al posto tuo, lo comprerei Dell’irrealtà (passato) Ipotesi irrealizzabile, nel passato Se fossi stato al tuo posto, l’avrei comprato Tabella del periodo ipotetico Tipo Protasi Apodosi Della realtà Indicativo Indicativo / Imperativo Della possibilità Congiuntivo imperfetto Condizionale presente / Imperativo Dell’irrealtà (presente) Congiuntivo imperfetto Condizionale presente Dell’irrealtà (passato) Congiuntivo trapassato Condizionale passato La proposizione condizionale implicita può essere: all’infinito, introdotta da “a” A pensarci bene, questa separazione è la soluzione migliore al participio passato, a volte introdotta da “se” *(Se) accompagnato da un buon vino, il cibo è migliore al gerundio Volendo, potremmo comunque andare alla festa Costruzioni bi-negative Sono costruzioni in cui l’apodosi presenta un contenuto falso e una concordanza generalmente all’indicativo: Se tu giochi bene a calcio, io sono Leonardo Da Vinci Un costrutto simile è quello con apodosi all’imperativo –se non si verifica quanto richiesto nella protasi, allora l’apodosi risulta falsa: Se sei (davvero) un bravo cuoco, prepara tu la cena stasera Costruzioni bi-affermative Qui invece il contenuto dell’apodosi e/o della protasi è un fatto comunemente ritenuto come vero. Così il costrutto presenta la concordanza all’indicativo: Se la situazione economica è disastrosa, quella culturale non è migliore Se Atene piange, Sparta non ride 5.6 Consecutive A differenza del costrutto causale, in quello consecutivo la reggente contiene la causa/motivo, mentre la subordinata consecutiva la conseguenza o il risultato scaturito dall’evento della reggente: Ho studiato così tanto che mi si incrociano gli occhi Ero davvero stanco, sicché me ne sono andato a dormire Le costruzioni consecutive presentano un certo ordine tra le sue costituenti, per cui l’evento della reggente precede sempre la subordinata: (*) Che mi si incrociano gli occhi, ho studiato così tanto Nella maggior parte dei casi, la consecutiva è introdotta da “che” se di modo finito e “da” se implicita: Piove tanto da far paura Piove tanto che fa paura Vari elementi fungono da antecedente e caratterizzano la consecutiva stessa: avverbi che modificano un aggettivo (tanto, talmente, così) in posizione predicativa o dopo il nome, avverbi che modificano un verbo (tanto, talmente, troppo, abbastanza), quantificatori che modificano un SN (tale, tanto, dove quest’ultimo può solo precedere il SN). 5.7 Dichiarative Le dichiarative (dette anche “esplicative”) sono subordinate che precisano il senso di un elemento della reggente (dimostrativo o nome). Nella forma esplicita sono introdotte da “che” e presentano una concordanza all’indicativo o al congiuntivo: Penso questo: che tu sia stata ingenerosa con Mario Ho la sensazione che Luigi se ne sia già andato Nella forma implicita è introdotta dai due punti o da “di” e presentano il verbo all’infinito: Questo sarebbe giusto: aiutare i più sfortunati Di una cosa mi pento, di non averla richiamata Quando la dichiarativa è una coordinata viene introdotta da elementi quali cioè, ovvero, in altre parole, ecc.: Stacco dal lavoro, ovvero vado a prendere una birra Vado in campagna, cioè vado a rilassarmi 5.8 Eccettuative Sono subordinate che descrivono un’eccezione al verificarsi dell’evento della reggente. Le eccettuative esplicite sono introdotte da che, salvo che, tranne che, fuorché, a meno che, e spesso presentano l’aggiunta della negazione pleonastica: Non sarà un festival politico, a meno che non accada qualcosa a mia insaputa (C. Baglioni, in Repubblica, 04/02/2019) Se di forma implicita, il soggetto della subordinata e quello della reggente sono coreferenti: Io accetterò tutto tranne che farmi sfruttare 5.9 Esclusive Le esclusive sono subordinate che esprimono un fatto escluso dalla proposizione reggente, ovvero l’evento descritto nella reggente si verifica con l’esclusione di quanto espresso nella subordinata: Non si allontani da Vigata senza avvertirci (A. Camilleri, Il campo del vasaio) Nella forma esplicita presentano spesso il congiuntivo, e nella costruzione implicita i soggetti sono coreferenti: Mi sono trovato abbonato al servizio senza che lo sapessi Mi sono trovato abbonato al servizio senza saperlo 5.10 Finali La proposizione finale codifica lo scopo dell’azione espressa nella reggente. La subordinata è introdotta da congiunzioni (affinché, perché, ecc.), locuzioni (in modo che, ecc.), con il congiuntivo: Ogni venerdì l’attivista svedese 16enne Greta Thunberg salta la scuola per manifestare affinché i potenti della Terra lottino per il clima (P. Rodari, in Repubblica, 15/03/2019) Nelle costruzioni implicite il soggetto della reggente e quello della subordinata sono coreferenti e la subordinata viene introdotta da per o altre locuzioni (al fine di, in modo da, ecc.): Gli studenti stanno studiando molto per superare l’esame di sintassi 5.11 Limitative La proposizione limitativa è una subordinata che limita la validità dell’evento della reggente. Si può usare l’indicativo e anche il congiuntivo nella forma esplicita, mentre quella implicita presenta di solito l’infinito: Per quanto ne so, Marina non è fidanzata Per quel che riguarda Marina, non credo sia fidanzata A parlare sei bravo, ma non a scrivere 5.12 Modali Le proposizioni modali precisano il modo in cui si verifica l’evento della reggente. Le modali esplicite possono essere inserite nella categoria delle comparative, prendendo il nome di comparative di analogia, diversamente dalle comparative di grado che abbiamo chiamato semplicemente “comparative”. Nella forma esplicita sono introdotte da come, quasi, neanche o da locuzioni dal significato simile (nel modo che, nel modo in cui), ed esprimono la maniera in cui si svolge l’evento della reggente in rapporto con il processo descritto nella subordinata: Ho cucinato il riso come mi hai insegnato Mario svolse l’esercizio nel modo in cui gli era stato insegnato La forma implicita è possibile solamente se i soggetti della reggente e della subordinata si riferiscono alla stessa entità (coreferenti). Si alternano il gerundio e l’infinito preposizionale – preceduto ovvero da a o da con: Con lo stare sempre solo, si rende antipatico a tutti Mario passa le serate a leggere romanzi La nonna li rimproverò sgridandoli furiosamente 5.13 Strumentali Così come le modali precisano il modo del verificarsi dell’evento descritto nella reggente, le strumentali sono subordinate che indicano il mezzo con il quale esso si compie. Nella maggior parte dei casi, la proposizione strumentale appare in forma implicita, con il verbo al gerundio oppure con l’infinito preceduto dall’articolo e introdotto da con o da locuzioni quali a forza di, a furia di: Ci teniamo informati sulle ultime notizie leggendo i giornali A forza di piangere, quella bambina riesce sempre a ottenere l’attenzione di tutti Raramente troviamo la proposizione strumentale in forma esplicita, e non sempre risulta agevole distinguerla nettamente dalla costruzione condizionale: Rischi di rovinare il legno piallandolo controvena Rischi di rovinare il legno se lo pialli controvena A volte si può essere in dubbio sul distinguere se la frase può essere una strumentale o una modale. In questo caso, si può fare riferimento al fatto che la modale risponde alla domanda “in quale modo?”, mentre la strumentale “con quale mezzo?”: Patrizia è guarita prendendo gli antibiotici (con quale mezzo?) Mi è corso incontro correndo (in che modo?) 5.14 Temporali La subordinata temporale indica la circostanza di tempo in cui si verifica l’evento descritto nella reggente. Le temporali possono essere di modo finito all’indicativo e al congiuntivo per esprimere l’ipoteticità (possibile o impossibile) e di modo infinito: Quando vado al lavoro passo per Náměstí Republiky Appena decidesse di partire, dovresti subito seguirlo Mi fermo sempre a Náměstí Republiky prima di andare al lavoro Nella forma esplicita, le temporali godono di un ricco repertorio di introduttori, che permettono di codificare molti rapporti temporali. Tra loro possiamod distinguere congiunzioni semplici quali che, quando, mentre, modificate da avverbi o preposizioni (prima/dopo che, fino a quando/che), locuzioni (visto che). Le temporali possono esprimere contemporaneità, anteriorità o posteriorità rispetto alla reggente, e determinarne la qualità (durativa o non durativa): quando determina una stessa cornice temporale tra gli eventi, siano essi effettivamente simultanei o meno: Stavo per prendere il treno, quando mi accorsi di non avere il portafoglio Quando la bambina piangeva, Luisa la sgridava Quando ci si innamora, si sentono le farfalle nello stomaco mentre introduce un rapporto di simultaneità, codificando un valore durativo della subordinata. La reggente può avere valore durativo (a), puntuale (b), iterativo (c): Mentre dormivo, mio fratello lavorava Mentre dormivo, squillò il telefono Mentre dormivo, il pendolo rintoccava ogni mezz’ora finché, fintantoché, fino a che indicano il termine dell’evento. Se la fine dell’evento della reggente coincide con quello della subordinata, viene detto coestensiva. Le proposizioni non coestensive presentano spesso la negazione pleonastica: Fui felice finché fummo sposati Fui felice finché (non) ci separammo dacché, da quando esprimono il valore incoativo dell’evento, ovvero l’inizio. Possono essere coestensivi o meno: Dacché mi sono divorziato sono felice appena, dopo indicano la posteriorità dell’evento –immediata quella di appena: Appena ebbe terminato il lavoro, corse a bere un bicchiere con gli amici Dopo che la partita terminò, la squadra di casa venne titolata dello scudetto prima che codifica la relazione di anteriorità: Prima che il gallo canti, mi rinnegherai tre volte Domani mi sveglierò prima che tu rientri dalla discoteca Quelle implicite presentano un numero minore di introduttori e una più stretta gamma di relazioni temporali: Infinito: introdotto da “a” o “in” esprime simultaneità A vederla, mi si rimescola il sangue introdotto da “prima di” esprime anteriorità Prima di cenare mi lavo sempre le mani introdotto da “dopo” per la posteriorità Dopo aver cenato, mi fumo una sigaretta Participio passato esprime la posteriorità Tornata a casa, si mise a letto Gerundio: presente per esprimere simultaneità Tornando a casa, si fermò dal tabaccaio passato, per la posteriorità Essendo tornata a casa, si ricordò della lettera Non vi è limite teorico all’incassamento di proposizioni temporali: Quando vivevo a Roma ero solito ammirare il Pantheon mentre pranzavo, finché non mi sono trasferito al mare La frase marcata "],
["le-frasi-relative.html", "6 Le frasi relative 6.1 La sintassi del relativo 6.2 Tipi di relative 6.3 Costruzioni non relative", " 6 Le frasi relative Finora abbiamo trattato le subordinate in relazione alla nozione di argomento: le proposizioni argomentali sono quelle che si trovano nel nucleo sintattico della reggente, occupandone lo spazio degli argomenti; le non-argomentali invece non si trovano nel nucleo ma fungono da circostanziali, descrivendo l’evento della reggente. Possiamo dire che le relative sono subordinate che estendono uno o più argomenti della reggente. La frase relativa è collegata ad un costituente –tipicamente un sintagma nominale– della reggente, modificandolo. In altri termini, la frase relativa è una subordinata che delimita la referenza di un SN specificando il ruolo di quel SN nella situazione descritta nella subordinata (Andrews 2007). Così una relativa estende il SN della reggente su quello della subordinata (quindi coreferenti). Il primo è detto antecedente, mentre nella relativa è sostituito dal pronome relativo: Mario ha comprato un computer Il computer di Mario costa molto Mario ha comprato un computer che costa molto L’antecedente e la relativa formano un costituente, che può essere soggetto a movimento tutto insieme e non possiamo isolarne le parti, pena l’agrammaticalità: Ho visto [il ragazzo che piace a Maria] nel parco [Il ragazzo che piace a Maria] è stato visto nel parco (P.Law, On Relative Clauses and the DP/PP Adjunction Asimmetry, in (Alexiadou and al 2000)) Un uomo a cui, il premio Nobel, lo daranno senz’altro (*) Un uomo, il premio Nobel, a cui lo daranno senz’altro Quello delle relative è un universo sintattico particolarmente complesso, ma possiamo approssimare in prima battuta che ci troviamo di fronte ad una relativa se è presente un relativo. 6.1 La sintassi del relativo Il relativo è un elemento (solitamente pronominale) corefente con il SN che estende e possiamo trovare che per il soggetto e l’oggetto diretto, cui (preceduto da preposizione) per l’indiretto. Gli esempi seguenti mostrano due diversi alberi di derivazione: nell’uno è il soggetto della frase, nella seconda è l’oggetto. In entrambi i casi il SN si trova in una posizione più alta del pronome relativo. Figure 6.1: Esempio di costruzione relativa (soggetto) Figure 6.2: Esempio di costruzione relativa (oggetto) Così, seguendo questa cornice teorica, il pronome relativo “che” presenta la stessa referenza dell’elemento nominale che si trova sopra (queste relative sono dette “relative a testa iniziale”). 6.1.1 Relativo e WH Abbiamo precedentemente fatto riferimento al movimento-wh come quello spostamento sintattico dei costituenti, tipico di una frase interrogativa –laddove “wh” identifica il contenuto lessicale di questi elementi, dall’inglese what, who, when, where, why. Arrivati a questo punto possiamo però generalizzare questo movimento non solamente alle frasi interrogative, bensì a quelle che presentano un relativo: pertanto la testa C si occuperà del tratto “[+wh]”, che corrisponde alla presenza del pronome relativo nella posizione di Specificatore di CP. Figure 6.3: La testa C e il tratto [wh] 6.1.2 Gerarchia di accessibilità ed asimmetrie Gli elementi che possono essere pronominalizzati attraverso un relativo si dispongono lungo una scala implicazionale. Una implicazione in linguistica permette di interpretare come possibile (o certo) un evento a sinistra di quello realizzato. Secondo la gerarchia di accessibilità ipotizzata da Keenan e Comrie in tipologia7, le lingue del mondo permettono l’estrazione degli elementi da sinistra verso destra (così se una lingua presenta la relativizzazione dell’oggetto, allora ciò vale anche per il soggetto, ma non viceversa), oppure esso viene permesso attraverso una struttura morfologicamente più marcata (come p.es. il caso): Accessibility Hierarchy (Keenan and Comrie 1977)8 SU &gt; DO &gt; LO &gt; OBL &gt; GEN &gt; OCOMP Non tutte le lingue mostrano infatti le stesse possibilità di relativizzazione. L’italiano per esempio non ha restrizioni sintattiche in tale senso e permette di relativizzare tutte le posizioni sintattiche della scala. Per esempio in Toba Batak, una lingua con ordine VOS maleo-polinesiana parlata a Sumatra, il soggetto può essere reso in forma relativa, mentre è agrammaticale la relativizzazione dell’oggetto diretto senza caso: Toba Batak (da Keenan and Comrie 1977, 68) boru-boru na manussi abit i woman that wash clothes the &#39;the woman who is washing the clothes&#39; * abit na manussi boru-boru i clothes that wash woman the (*) &#39;the clothes that the woman is washing&#39; Grazie agli studi più recenti di psicolinguistica9, risulta accertata una certa asimmetria nei tempi di processamento delle relative a testa iniziale, in dipendenza della loro funzione sintattica di Soggetto o Oggetto, mostrando che le relative soggetto sono processate in un tempo minore rispetto a quelle in posizione di oggetto10: L’apprendista ha incontrato il tecnico che ha lasciato il lavoro L’apprendista ha consultato il tecnico che ha incontrato a Seattle 6.1.3 Relativo e tratti Il pronome relativo condivide alcuni tratti con l’antecedente, come Numero e Genere: Ho telefonato a Maria, la quale mi ha confermato l’evento Ho incontrato Gianni, il quale mi ha raccontato la cosa Ho interrogato gli studenti, i quali non hanno saputo rispondere Ho rivisto le zie, le quali mi hanno fatto un bel regalo In italiano, il relativo costituito da ART.DET.+quale è contraddistinto dal tratto [+umano], mentre il che può essere usato in tutti i contesti, anche al posto di ART.DET.+quale: Ho telefonato a Maria, che mi ha confermato l’evento Ho incontrato Gianni, che mi ha raccontato la cosa In alcune lingue il relativo nella subordinata si accorda nel tratto del caso con l’antecedente della reggente: Inglese (who/whom) The apprentice met the technician who left the job. The apprentice consulted a technician whom he met in Seattle. Slovacco (ktorý/ktorého) Učeň sa stretol s technikom, ktorý odišiel zo zamestnania. Učeň konzultoval s technikom, ktorého stretol v Seattli. Ungherese (aki/akit) A lány, aki sirt (Una ragazza, che piange) A lány, akit láttam (Una ragazza che vedo) Francese (qui/qu’il) L’apprenti a rencontré le technicien qui a quitté le travail. L’apprenti a consulté un technicien qu’il a rencontré à Seattle. In italiano il relativo che può essere usato indifferentemente dalla posizione sintattica e dal tipo di frase, mentre il quale non può comparire in una relativa restrittiva: I bambini, che/i quali avevano mangiato da poco, non poterono fare il bagno I bambini che/*i quali hanno mangiato da poco, non possono fare il bagno 6.2 Tipi di relative Le proposizioni relative esplicite si costruiscono: con il pronome che per gli argomenti strutturali (soggetto, oggetto) con il pronome cui preceduto da preposizione non necessaria con (prep+) art.det. + quale/-i per il soggetto, il complemento indiretto e raramente l’oggetto diretto Le relative implicite sono introdotte da pronomi relativi con funzione di complemento indiretto. 6.2.1 Relative restrittive Le proposizioni relative restrittive sono subordinate che restringono la referenza dell’antecedente, ovvero limitano il concetto dell’antecedente ad una certa categoria, esplicitata nella relativa: Alzino le mani i bambini che hanno gli occhi chiari La donna che è venuta con Mario alla festa è bellissima In forma implicita, le restrittive sono formate dal participio presente o passato o dall’infinito introdotto da “a”, “da” o pronome relativo. Ci sono due restrizioni sintattiche sulla forma implicita: (a) Il participio può essere usato solo per il soggetto e (b) l’infinito non può essere usato per il soggetto: Sono invitati i soci [aventi diritto di voto] (=che hanno) Possono votare i soci [arrivati prima delle 16] (=che sono arrivati) Questa è la maglietta da lavare (=che va lavata) Cerco qualcuno a cui affidare il gatto (=al quale io possa affidare) *Cerco una segretaria da arrivare in orario Cerco una segretaria che arrivi in orario Cerco una segretaria arrivata in orario 6.2.2 Relative appositive Nessuna caratteristica formale ci permette di distinguere le appositive dalle restrittive in maniera certa, ma spesso vi è una pausa che ne delimita il confine, mimata nello scritto attraverso l’uso della virgola. Queste proposizioni estendono la descrizione di un certo SN (per questo vengono anche dette “descrittive”), aggiungendo una certa informazione al costituente: Che belli i bambini, che sono felici! (=tutti i bambini sono felici) Il determinatore “zero” Ø che introduce nomi propri (non modificati) è possibile nelle relative appositive, ma non nelle restrittive: Mario, che mangia sempre fuori, è senza soldi L’antecedente di una relativa appositiva –e non di una restrittiva– può essere formata da un’intera frase: Mario si abbandonò a un pianto inconsolabile, al che tutti si commossero, quando vide sua madre partire 6.2.3 Relative libere Sono dette “libere” quelle relative che non presentano l’antecedente. Molto utilizzate p.es. nei proverbi: Chi dorme non piglia pesci Chi va con lo zoppo impara a zoppicare Rientrano nella categoria delle relative senza antecedente quelle con valore locativo introdotte da dove, dovunque ecc: La città nella quale sono nato è Roma La città dove vivo attualmente è Olomouc All’interno della categoria delle relative senza antecedente possiamo definirne una delle relative semi-libere, dove l’antecedente è formato da elementi quale colui: L’uomo più fortunato è colui che sa vivere nella contingenza al pari dei fiori (A. Soffici, Arcobaleno) In italiano queste strutture non sono molto studiate e la definizione di semi-libere è di natura puramente descrittiva, mentre in francese p.es. il loro nome è semi-substantives. 6.2.4 Pseudorelative Nel caso di una frase come: Ho visto Maria che usciva dal cinema Mario è la che urla come un ossesso ovvero quando l’antecedente è rappresentato dall’oggetto diretto di un verbo di percezione, ci troviamo di fronte ad una pseudorelativa. Dal punto di vista sintattico si registra una differenza tra appositive e pseudorelative: laddove le appositive non permettono l’accumularsi di più appositive senza dare origine ad una frase agrammaticale, le pseudorelative permettono tale stacking (Graffi, Su alcune costruzioni pseudorelative). 6.3 Costruzioni non relative Non tutte le costruzioni con che identificano una proposizione relativa. Di seguito vedremo due costrutti non relativi. 6.3.1 Relative improprie Le relative improprie presentano un che con un valore semanticamente affine ad altre subordinate non argomentali: Causale Richiamalo tu, che conosci la situazione (=poiché) Concessivo L’antifurto, che pure era nuovo, non ha funzionato (=benché) Consecutivo-finale Non è facile trovare un bravo meccanico che ripari l’auto (=affinché) A orientarci verso un’interpretazione relativa o un’altra non argomentale è il tipo di legame semantico che si sviluppa con la reggente e al modo verbale. 6.3.2 Il “che” polivalente Tratto tipico di un registro italiano non alto, soprattutto colloquiale e/o di uso medio, è la sovraestensione nell’utilizzo del che in contesti non relativi, soggettivi, ecc. (come visto nelle rel. improprie): Vieni che ti pettino Vai a dormire che ne hai bisogno Che sogno che ho fatto In alcuni casi il che è usato per l’indiretto –questo tratto è marcato in senso diatopico: Sono cose che uno ne deve parlare (=di cui) L’amico che stavo parlando un attimo fa è una vecchia conoscenza (=con cui) La frase marcata "],
["ulteriori-costrutti-nel-periodo.html", "7 Ulteriori costrutti nel periodo 7.1 Proposizioni incidentali 7.2 Discorso riportato e citato", " 7 Ulteriori costrutti nel periodo 7.1 Proposizioni incidentali Le incidentali (o parentetiche) sono proposizioni che possono essere coordinate o subordinate poste tra virgole, trattini, parentesi. Le incidentali primarie non hanno alcun legame con la frase nella quale sono inserite, e hanno il verbo all’indicativo, congiuntivo, condizionale o gerundio: Il ragazzo di Maria, a quanto pare, è un giocatore d’azzardo Tu ed io –sembrerebbe– siamo molto simili I due (stando alle indiscrezioni) si sposeranno l’anno prossimo Le secondarie presentano un legame con la frase in cui sono inserite. Sono introdotte da e,o e da come, se, sebbene, che e hanno il verbo all’indicativo, al congiuntivo, al condizionale o all’infinito: La vittoria –se non sbaglio– è imminente L’unico assente, e non poteva essere altrimenti, era Mario 7.2 Discorso riportato e citato L’italiano dispone di diverse possibilità per interpolare un discorso all’interno di un’altra situazione comunicativa: Devo correre a pagare le tasse! Mario disse: “Devo correre a pagare le tasse!” Mario disse che doveva correre a pagare le tasse. Il discorso riportato e citato fa uso di una cornice che segnala il suo carattere di citazione (soprattutto attraverso verbi quali affermare, dire, dichiarare, ecc.). 7.2.1 Discorso diretto Il discorso diretto o riportato inserisce il discorso originario così come si è verificato, all’interno della narrazione: Torre Maura, l’adolescente che sfida Casapound: “Nessuno venga lasciato indietro” (Repubblica, 3/4/2019) In maniera simile, il discorso riportato può essere riferito ad un pensiero riportato: “Che m’importa del tuo saluto!” pensò Anna (E. Morante, Menzogna e sortilegio) 7.2.2 Discorso indiretto Il discorso indiretto è un adattamento in senso narrativo del discorso diretto, dove l’enunciato viene incorporato nella struttura frasale. Poiché il contesto di enunciazione muta, si rende necessario adattare le forme linguistiche che esprimono questo contesto, come le indicazioni di tempo, luogo, persona. Mario disse “Mi licenzio!” Mario dice che si licenzia L’adattamento dal contesto dell’enunciazione a quello della narrazione comporta una riscrittura dei verbi e delle altre forme di deissi. Nel caso in cui il verbo della reggente è al presente o al futuro è possibile non cambiare: Tabella di adattamento dei verbi nel discorso indiretto Forme verbali Discorso diretto Discorso indiretto presente → imperfetto Luigi disse: “Mario lavora troppo” Luigi disse che Mario lavorava troppo passato prossimo → trapassato prossimo Luigi disse:“Mario ha lavorato troppo” Luigi disse che Mario aveva lavorato troppo futuro → condizionale passato Luigi disse:“Mario lavorerà troppo” Luigi disse che Mario avrebbe lavorato troppo condizionale presente → condizionale passato Luigi disse:“Mario vorrebbe lavorare” Luigi disse che Mario avrebbe voluto lavorare imperfetto → imperfetto Luigi disse:“Mario voleva lavorare ma non poteva” Luigi disse che Mario voleva lavorare ma non poteva imperativo → infinito combinato a di Luigi disse a Mario:“Lavora!” Luigi disse a Mario di lavorare In maniera simile, anche la persona deve essere adattata Mario dice: “Non amo passeggiare” Mario dice che (lui) non ama passeggiare e gli elementi spaziali: Mario dice: “Qui da voi non ci vengo più!” Mario disse che lì da loro non sarebbe più andato Nel passaggio dal discorso diretto a quello indiretto scompaiono i due punti e le virgolette ed hanno luogo le modifiche degli elementi deittici appena visti. 7.2.3 Discorso indiretto libero Il discorso indiretto libero si distanzia da quello indiretto per una serie di caratteristiche lessicali e sintattiche. Se in quello indiretto è necessario che l’elemento citato sia introdotto da un verbo come dire, giurare, urlare, ecc., in quello indiretto libero non vi è una restrizione di tal genere: Vattene, adesso! Mi diede un ordine perentorio: dovevo andarmene subito. A differenza del costrutto non libero, il discorso indiretto libero può contenere enunciati non dichiarativi, strutture sintatticamente non collegate, forme lessicali marcate. La cornice può apparire in diverse posizioni –interrompendo la citazione, seguendola o precedendola– oppure mancare del tutto: Non era questa la fine che aveva desiderato; non qui almeno, rifletteva Rifletteva: non era questa la fine che aveva desiderato; non qui almeno A differenza del discorso indiretto non libero, in cui si modificano le forme di deissi orientandole verso l’ascoltatore, nel caso di quello libero esse possono conservare un orientamento narrativo verso il parlante. L’indiretto libero nei testi letterari può mescolarsi a sua volta con frasi in discorso diretto o riportato, dialoghi, monologhi interiori e flusso di coscienza. "],
["la-frase-marcata.html", "8 La frase marcata", " 8 La frase marcata "]
]
